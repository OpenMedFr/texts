#META#  TextURI         :: AigarB
#META#  DEAF            :: http://www.deaf-page.de/bibl/bib99a.php#AigarB
#META#  TL              
#META#  FEW        		
#META#  ARLIMA          :: https://www.arlima.net/ad/aigar_et_maurin.html
#META#  Author          
#META#  AuthorBorn 
#META#	AuthorBornAmb
#META#  AuthorDied
#META#	AuthorDiedAmb
#META#	AuthorFl1
#META#	AuthorFl2
#META#  TextTitle       :: Aigar et Maurin
#META#  TextSubtitle	  
#META#  TextVols        
#META#  TextSubj        :: epic
#META#	TextDom         :: lit
#META#	Translation     :: false
#META#	Collection
#META#	CollectionNo
#META#  TextDescARL     :: vers décasyllabiques répartis en laisses monorimes
#META#  TextDescVers    :: 10
#META#  TextDateARL     :: 12e s
#META#  TextDateAdj     
#META#	TextDateMin     :: 1166
#META#	TextDateMax     :: 1199
#META#  EdEditor        :: Alfred Brossmer
#META#  EdPlace         :: 
#META#  EdPublisher     :: Romanische Forschungen
#META#	EdVol			:: 14
#META#  EdYear          :: 1903
#META#  EdPages        	:: 1-102
#META#  MsBase         
#META#  MsOther         
#META#  MsNum           :: 1
#META#	MsDateARL
#META#	MsDateAdj
#META#	Form            :: v
#META#	Complete        :: true
#META#	NoWords
#META#	NoLines
#META#	DialAuth		    :: occitan
#META#	DialScribe
#META#  ScanURL         :: https://archive.org/details/romanischeforsch14franuoft
#META#  ScanURIOther	
#META#  ArkID        	  :: ark:/13960/t9377j81z 
#META#  LccnID          
#META#  OclcID         
#META#  WebAuthor       :: David Joseph Wrisley 
#META#  ORCIDWebAuthor  :: orcid.org/0000-0002-0355-1487
#META#  WebReviewer     
#META#  ORCIDReviewer    
#META#  MiscInfo        :: edition is based on a fragmentary manuscript; all gaps have been rendered as "..."
#META#	CCLicense		    :: CC BY-NC-SA 4.0 International


# |
Ke d'un estais en ac dos abatus.
Point Fortunet e venc los sais menus.
Van s'en ferir li jovenes el canus;
Per los blizons passe lo fers agus,
E peills osbers se sentent as cors nus; 
Fraignent les astes, mais non es uns mogus. 
Maurins s'en passe e claime els confondus, 
Ke cel sol es en sele rem asus :
"Ai, reis Aigars, ves com es erobus:
Oi nep, oi fils o catent t'est cregus,
E non sai dont, k'anc plais non fo sobus; 
Mais molt er pros quant er reconogus,
Tos tos afars te jetera a lus."
Lo socors broce el caples es tengus.
# |
Fors es li caples que tenent li baron. 
Draugue de Saure poig al socors Folcon,
El fils del rei fait son tor per cambon;
K' Aimont apele amie e conpaignon,
De Mirasvaus, lo fil al comte Aimon,
Un soldader de ceP autre rejon:
"Se vassaus es e fres, conquer ton don." 
Cel venc broçant entrels rens a bandon, 
Enmi la presse vait jostar a bandon,
Fer le en l'escut, u a d'aur un lion, 
K'enmei lo pis tot lo fer li repon;
Kant l' aste fraig, nou laiere en l'arçon; 
E lo coms Draugue ferit si lui el son 
Ke plane s'aste l'abatet el sablon,
Prent lo cavau balçan de Quarrion 
E lo donet son fraire en guiardon.
Aitant la force p ... ms el gonfanon.
E li reiau poignent ab esporon 
E mainent los derer el prat Frimon,
O lor sont bornes los barres el buisson 
E li arcer el servent el poon 
Ke tengut n'anc cen cavaus qui son bon; 
Mil cavaillers estre Borel Ponzon.
K'il lor dara, s'el ven a raençon,
Mil liures d'aur, n'i aura maint mangon. 
El fils del rei del tornar s'essomon; 
Renjas s'en vai o tote sa prison.
# |
Mauris s'en vai el prat joste el navei,
E eil s'en vant tuit renjat e estrei.
Ce dis Sicars: "Maurin, crees en mei: 
Hui a trente ans que auges autal lei,
Ke ia toses ans de vos non folei.
Molt o fet mal vils hon d'aital agrei. 
Perte avas fete e non sabes per kei:
Ki fet bataille c'onsa force non vei, 
Desconfis es per raison e per drei."
E li reial cavalcent a esplei.
Desos Peride al moster sant Elei 
Es herberjas la nuit el fils del rei, 
L'abes Guillelme lor doneit lo conrei;
Ni trais osberc ni desçant son baldre[i] 
Tros al matin que lo jors lor parei;
Kel mes ... mil ... lo galei.
E m ... del .. as ab un gonfanon frei 
Sos Elroide passare lo rabei.
Cil lo persiguent e cadus ... co crei.
Li coms Maurins lor renge lo tornei;
Er i poc far cel qui er non i fei.
# |
Lo rabei passent e mesclent los torneis;
E poc i far cel qui ben es apres.
K'a Maurin joig lo coms Tiebaus de Bles, 
E ab Bertran Berengers li Daneis,
E ab Draugon Manigos d'Espaneis,
E ab Folcon Rainers de Looneis.
Entre rens poins qui d'armes es cortes;
Ben i estant e Normant et Frances.
Enmi la presse, lai o sont plus espes,
Joins a Sicar Milaves lo Galeis;
Tant grans se donent per los escus d'Orles 
Ke tot se trauquent los ausbers tiones.
Lui el cavau a tot Sicar jus mes;
Ben li estere s'el cavau non caies. 
Fraignent los anstes e ronpont li aurfres,
E aui dire per conte que veirs es:
Ans que socors partis nis remanes,
N'i ac cagus per veir LX e treis.
Tal mil cavaus i ant canjat e pres,
K'un sols non tome a l'estable dont es.
# |
Lo torneis mescle sos los vignes d'Aissent. 
Lo coms Maurins lai cadele sa gent,
E li arcer e borjeis e servent 
Tenont los barres eis fossas ausiment.
El fils del rei fai un envaïment;
Per lo boscau intret lains poignent 
E vait ferir Bertran qui lo deffent.
L'escut li trauque e Posberc li concent 
E l'aste fraig, per quei el non descent. 
Bertrans fer lui el bon cavan movent 
Per mei le cap que tot lo fer i fent,
Kel gonfanons denant los iels li pent; 
Aiço l' essorbe per quei s'en tome lent. 
Cil feit son tor e is d'entr'eus corent,
E a s'espade abat Milon d'Aiglent 
E prent per fran lo ros liart d'Agent.
El coms Maurins lo venc aconsegent;
El bon destrer lo refer maintenant,
Tros al boscau l'en menet enpaignent 
E met lo Jos al derrer passament.
Puis a Fortun s'en gäbe e s'en content: 
"Estort vos ai d'aiqueste soradent;
Si li legues tener un an vertent,
Ne vos ni eu n'i aurem garriraent."
E Fortunes, com la rason entent,
Escot lo cap e de corre s'estent.
El fils del rei, quant a terre se sent, 
Montet el ros, per tant ac cor dolent, 
De son socors non pot cobrar nient; 
Meis jame a terre incols d'aige pendent, 
Kel trais la sele el frain el garniment;
Non la vol perdre por mil liure d'argent.
Cel torne al renc e dis as seus rient:
"Perdut i ai, mais auque m'esteut gent.
Lo ...
O ...
Ben debent estre ...
Entresaignat sont tuit e conoissent,
E las do ...
A las ...
Laissent ...
Cascune ...
Non es ...
# |
Quant  ...
Aiqui ...
E los enso  ...
Ab los ta  ...
1E tant ca  ...
Dont son  ...
E de vois  ...
Tant ca ...
Cil eseisce  ...
Ben gaaig ...
XV cavau ...
Non sen p ...
Mais non sa ...
Et fait sos ...
E ac de los ...
Mil cavaus ...
Renjas s'e[n vai] ...
Mors e nav[ras] ...
# |
Lo fil de[l rei] ...
El coms Mfaurins] ...
Al canp ...
Noi ac gar ...
Que seut no ...
U frain u ...
Arberc g ...
E Maurins ...
Tot lo ga ...
La de nul ...
Mais los a ...
Tau cent ...
Tos li sord[ere] ...
E desarmen ...
Enmi ...
Trais a cons ...
E don Folcon ...
E don Draug[on]... 
Maurin ...
D'aikest ...
Eu vos en ...
O eu o el g[aaig] ... 
Persegem ...
Kar ben sai ...
Ce dis Sicar[s] ... 
Karnon a ...
# |
Ce dis M[aurins]... 
Noil sen ...
Nostre cavaus ...
E nostre engin ...
Ai, dis Mau[rins] ... 
Parens al no ...
Cui lo mo ...
Kaus sorbre ...
Si non li ...
Ce dis Mau[rins] ...
Tros does pl ...
... us
... us
# |
... ent
... ent
E fet son ban criar iradement
C'om n'i remaigne de XV ans tros a cent,
Neïs li monge non retiegnent servent,
Ke trei cent mile sont a pie conbatent,
E cavailler vint miller ausiment,
El trap reiau sor la rivere estent;
Tote l'autre os environ lui porprent.
Quant dui message vingrent al rei corent, 
Ki de son fil li disent son talent,
Lo vasselage e son contenement,
Tal iauc n'a reis que tot en trobles sent. 
Is contre lui en un mul d'Aguilent,
Tal mil de l'ost lai vant ab lui poignent, 
Ke tuit sont d'els cobeitos e dolent;
Car lor partirs de lor torniament 
Los astes fraites, li escut d'aurpigment,
El blanc osberc e li elme luisent,
Frait e fendut per grans cops maintenent, 
Et il nafrat e falsat e sanglent,
E lor cavaus vant per lo canp murent;
E non muert uns c'on aiqui non li rent. 
Tal mil de l'ost n'ant pres avillament 
Tros a tier die, ce sap mon essient,
En perparant tant fort envaïment 
K'en plorerant maire e fil e parent.
El reis acol son fil aliegrament,
Baiset los ies e la boce en rient.
Ab sa maisnade libre el bore a prezent, 
Ke li cavau non covinunt al vent.
Al trap reiau lo paire el fils descent;
Lo reis lo fai desarmar sei veient :
"Molt as bel cors e escabit e gent,
E t'es ben pres del premer ardiment;
Ane tant pros hom non fo de ton jovent." 
Ab tant Bos intre e Bernar de Clarvent.
# |
Bos e Bernars intrent, li conpaignon:
"Dex vos saut, reis, e tos ceaus d'environ! 
Vostre parens Falc vos met a rason,
Cui vos feaes covent d'ista rejon,
Auent II comtes qu'aici en queste ost son, 
Mais il ja disent toi lo mal e lo bon.
Un fil aves, e non sap dont se fon,
Cui autrias vostre terre a bandon.
S'il l'en consent tant longe teneison 
E puis li quier, ben l'aura per bricon;
Mais fai Pen drei, o vos diias que non,
Que s'en aures desfiance e somon."
Lo reis consire iras ans que mot son,
Mais sos fils parle a guise de fricon: 
"Enquer non vei son covent ni son don. 
Tant com lo reis calcera esporon,
Ni eu ni el n'i aurem ja mason;
Mais el me serve e port mon gonfanon,
El reis el creisse aisi com son baron,
Ke s'el li bause a guise de felon,
E eu l'encontre en plan ni en canbon,
Tot lo reiame metrai a devison;
En nostres lances portarem l'espison,
C'om tot lom' lais o tot l'en port per son; 
Ja non n'er lais d'escut ni de baston,
Ni puis sa mort non auram contenchon.
# |
"Seigner", dis Bos, "nos en volem tornar 
A don Falcon qui vos fais raisonar. 
Respondes nos aitant con cuides far,
K'a vostre fil non saben ren parlar,
Ni messagers non deu en cort causar.
Mais poisses er tornas oltre la mar,
Pos er don Falc vos hom e vostre bar;
E sel voles fais covens autreiar,
Non n'i a plus mais s'anor abaissar 
E ac tos jors servir e aiudar;
Kar son ranc ten e sos plais afiar.
Kant vos voldrez envers lui adreçar,
Non pot per home faillir ne guerriar;
Mais sel voles per cestui abaissar,
Tant quel cuidas de sos plais enganar,
S'el fos rix hom, pogre sei oblidar,
Mais paubre es, ce dis, al rei causar,
Nos lassera ja vius deseritar."
"Bos", dis lo reis, "pos mais non uels estar, 
Kalques noveles deis de la cort portar." 
Trait son gant destre e fait son fil levar: 
"Eu dons ma terre seguentre mon finar 
E lo service que non ti aus vedar;
E non retenc citat per coronar,
Ni tor, ni sale, ni donjon, ni caslar,
Ni abaïe que eu aie a gardar,
Ni duc, ni comte, ni viscomte, ni par,
Ee tos nos face lo saigrement jurar 
E as prebos, que non puisse bausar."
Cel pres lo don e baiset lo sollar.
"Seigner," dis Bos, "nos vedem lo donar; 
Kar aiquis plais non fai gins a celar.
Taus mil n'a ci tos a gris e a var,
Ki tuit entendent de Falcon mal menar.
Nos en irem e sabrem li contar,
Ke non voles bienestance mandar,
Ni plait d'amor, ni per dreit enseignar,
Ni pars ni fils qui son couent ant par,
Dis hui enant vos pos en lui fidar.
Irem nos em, e Damlisdex vos gar!"
A l' uis del trat vant el cavau montar.
# |
Vant s'en andui per uns cemins ferras.
Desos Peride en la ribere els pras
Trobent Falcon com es contramontas,
E don Maurin e Sicart sont delas.
"Bos", dis don Falc, "los noves me dijas,
E sans mentir, si com es la vertas."
— "Per ma fei, segnre, non er ja mos canjas: 
Lo paire el fil vimes ensens jostas,
E ob graut ost e ob homes assas,
Ben aesmas a XX mile d'armas ;
E d'altre gent a tant lo reis mandas 
Ke per sanblance es feire o grans marchas. 
Nos fezem clam, mais pauc nos fo preizas;
Lo vostres dreis lai fo ben rasonas.
Lo meu veiant fui reiames donas,
K'anc non remas ni casteaus ne citas,
Ni abaïe, hi tors, ni fermetas;
De tot ensems en fo sos fils casas.
Cel pres lo don, e vos fus manechas 
K'al premer loc u seres encontras 
Ke vos ni el ja des iels vos veias,
Tos lo reiames vos ere abandonas;
A vostres lances er lo dreis essegas;
U tot Taures, u tot l'aura en pas."
E Falc respont: "Dex en sie laudas!
Eu non sui dont del tot deseritas;
En aventure sui del anor tornas.
Se Dex me salve ma vie e mon solas 
E mon ardit e mos mans e mos bras,
Enquer n'ara tot mon dreit, se Deu plas,
E aiquel plait qui m'en er destinas."
Point le cavau qui vait tost e vias;
Quatre arpens s'es de la terre eslaissas 
E fu aliegres com ere fu iras.
# |
Falc tras sa resne sos l'ombre d'un albar; 
Sicart apele per cossel demandar,
E Sicars broce lo destrer balçan var,
Ço es Lirons qu'aves auit nomar,
Ki fu noris en fores sans baillar,
Dont lo III breque lo annarent enblar; 
E Salapans li fes lo brac nodar,
Al rei de Nubie l'enmane per conprar, 
Ben doze mile de bezans l'en fet dar,
A la reigine l'enviet per amar.
Maurins l'annet per proece acatar:
En isle Fade, quant i venc arberjar,
Det li la dosne, quel tenie molt car 
Per son catenc e per s'anor cobrar;
E el Sicart, qui nel volt puis laissar, 
Kar lo vit grant e bon per cavaljar.
E Bertrans poins Abstruget lo navar, 
Tant bon cavau non auit hom nomar;
E lo coms Draugue lo fal Roïn de Bar, 
Neguns de corre mot non Pause sonar; 
El proe Renelmes lo brun Eliazar, 
Corteis cavaus e de corre e d'anblar;
E Ascelins Cobeitos lo liar;
Folque de Saure l'Alferrant d'oltremar, 
Kel coms Maurins lai gaiegnet, li bar, 
Kant a Rodans fu al tornei mesclar,
Lo Maur de Tir en avint desraucar
En terre sece qu'anc pos non poc levar; 
Folcon donet quant non li pot vedar,
Kel seus fo mors a Peride al intrar 
De XXX lances maintenant sans lançar.
El coms Maurins fes Fortun eslaissar;
Ane non fo beste qui au lui pos annar, 
Aitaus pervis es greus a ajostar:
Quant le perdra, Maurins de mort se gar. 
Ere sont set per lo conseil donar:
"Segner", dis Falc, "eu voel a vos palar: 
La desfiance ai fet araisonar 
E dei ben mai ma guerre comenchar." 
Folque respont: "Annem los encalchar 
En las herberjes per terme d'abeurar,
E nos siem cent a l'esporonar,
E vos a mil annas vos enbuissar:
Eels fils del rei es leus a traginar."
— "Cenbeaus de nuis es malz a encalcar," 
Ce dis Maurins "laissem aiço estar,
Kel reis set ben sos os entregaitar,
E lo matin, quant vira lo jor ciar,
Fera per Tost tos sos graisles sonar,
En vostres terres interra herbrejar,
E a Peride venra per torneiar.
Annem nos en garnir e adobar,
Los elms brunir e los osbers brejar, 
Toschar las lances e los astes dreçar,
E los cavaus ab aure conredar:
K'al premer jal lor toldrem lo manjar.
Eu ai vegut reial rote ajostar,
Ki venc cantant e puis plore al tornar."
Ce dis Sicars: "Mils lo poriam far;
Ki a celat nos sabrie guidar,
Si poriem oltre cele ost passar,
Lai non ac home qui puisse armes portar,
Kel reis ac tot ab sei quant pot menar.
Gent nos estere un castel laironar;
A la maisnade Falcon pogues estar 
Enmi lor terre per l'onor gueroiar."
—	"Eu sai," dis Falc, "o podem faidiar:
Al castel Lans non cuit que ren s'i gar,
E es mos dreis, s'eu i podie intrar;
Kel reis donet ma maire a mariar,
Pos li bauset, que nol li vole laissar."
Ce dis Sicars: "Annem los essajar,
E el remaignent per la terre gardar.
Fazem la coce e siem andui par;
Ke mal deit traire pros hom per gaiegnar."
—	"Seigner", dis Falc, "non fai mais a tarjar." Aiquest consseil ant fremat per celar.
# |
Lo consaus part quant solaus fu colchans,
El coms Maurins vai erberjar abans.
Draugues e Folques e Sicars l'Alemans
E lor conpaigne qui sont bones e grans, 
Mil e set cens ab elms reflambeians
...
E Bos los guide per los vals des Karrans.
Al port d' Aissent las aut quant fu jau cans ; 
Aikils passet lo ponteners Ioans.
Del port d'Aissen d'aiqui entros al Lans 
A doe ligues de dreis cemins errans.
Lo Fars lo clau, une aigue perillans,
Tot en rodont eome solaus virans,
E entrels dos est lo vaus de Brians,
E li Anfrun a los aces trenchans 
E ab les lances com es levas li bans.
Ki per bataille la debent costumans.
Mil cavaillers a ben laïns intrans,
Ki ant maisnades e moillers e enfans,
Cavaus e armes e salvages talans,
Ke lo plus vils es fers e guerroians.
Li dui castel ant guerroiat cent ans 
Per la costume ki es de neuf cens ans; 
Cadune naus lor deit III cens bezans; 
Tregues u pas non er entraus durans.
Deman er fins ans lo soleil levans,
K'a Falcon er justise e aclinans ;
Rix n'ert li segnre qui aura a comans. 
L'anor al rei pogra sa ...
E a Peride er Maur[ins] ...
De sobrel col les descend ...
Ke çai vendront ...
E lo reis n'er e iras e p[esans];
Tos li er jauc vers ...
Er en ert guerre d ...
# |
Vait s'en Sicars e ...
E Bos los guide per ...
Al Lans los ac en la ...
Aiqui s'enbuissent el ver[dier] ...
Lo castel virent qu'anc ...
Aut siet en rauque la ...
E jos al peu la sale el p ...
Los canbres voltes els ...
E la capele el bore de sa ...
E tos es claus sans pon ...
Jos el vermel ac maior ...
De vavassor qui sont ...
Ab grant solers claus d ...
Mais en ost sont tuit per ...
E bas lonc l'aigue el bor ...
Ben IV mile a[tos] jor[s] ...
L'aigue del Far los cl[au] ...
La mars i venc III 
Ki fait son tor del la ...
Per kei li orne sont tuit ...
Et al seigner vei molt ...
Lo jors esclaire permi le ...
Sicars demande Boson ...
"Signer", dis Bos, "non ...
Ke chaïns sont mei ...
Mostre s'enseigne e en ...
Quant la verres sus en ... 
Intrar pores per los p ..." 
Laïns vai Falcs e hor ...
E sos la cape cascuns ... 
L'osberc e l'elme e l'es[cut]... 
Venc a la porte sl que re ... 
Soau apele, le porter ...
E el quant aut son verz ... 
Olbret la porte sans ...
E Bos quant intre permi ... 
Manace el gendre que ... 
Vers lau e porte ...
Son conpalgnon apele ...
Ki la posterne olbr[et] ...
E Bos s'en monte sus ... 
Gete la lance e enseg[ne] ... 
E Sicars intre ...
Tuit sont en terre per ...
E tui li home ...
Pere ni lance ...
Ne nus l'autre non a ...
Mais prender ...
E Bos lor vai per ...
"Annas, Falcon, tuit ...
E vos, soigner, nan ...
E sabes tuit quel reis ...
De vostre aveir ni per ...
... entent
... me rendent
... esfendent
... [en]vaïment
... esgarent
... ensement
# |
... alques ajostas
... li es donas
... nus seignoras
... seus guerrias
... sont ensanble en pas
... s mandas
... si afinas
... ment d'amistas
... cars menbras
... s coronas
... ar los feltas
... los cavals corsas
... rei vias
... rs es canjas
... lor iretas
... si lor plas
... ans er casas
... erem assas
... es amas
... [quant so]laus fu levas 
... Sant German es pras 
... [ce]nbels trias 
... e d'armas 
... rei barnas 
... garde es montas 
... [to]rnei aficas 
... repairas
... re e fossas
... fors jetas
... d'ardis e d'essajas 
... coce aduras 
... entresegnas 
... demandas 
... que laias 
... trobas 
... ndre adalmas 
... taigne nas 
... [tor]neis es mesclas 
... en e en pas
... desraucas 
... engolas 
... entaillas 
... [me]ssages intras 
... e abrievas 
... ab unes las 
... e contas
... [non er ja] mos celas 
... s vos es enblas 
... cavaljas
... [fu li j]ors esclairas 
... [sus en la] tor pujas 
... jetas
... e forcas 
... desiretas.
Aut o lo reis, anc non fo tant iras. 
Mandet son fil quis per ces desramas; 
E cel lo fai, qui gent es ensegnas. 
Assas i laisse des mors e des nafras; 
Des cavaillers a des cavals selas 
Ab grans sajetes e a dars enpenas. 
Ki ac perdut, s'ac perdut ses juras. 
Ke al rei es tos ses afars canjas.
Ans que se sie une ligue eslonjas,
A Maurin comte es messages passas, 
Ki dis l'afar coment se sie annas,
Sin es Maurins ab los seus alegras, 
Kel reis saura ans que sie arbrejas.
# |
Vait s'ent lo reis parmi une calçade,
Per eis harbers tome la os irade,
E sos fils mane l'arrergarde renjade,
Mil cavaillers de conpaigne triade.
Trestot lo jor a s'ost contregaitade,
Desci al seir que lor fail la jornade.
El gaut en est l'arreregarde intrade; 
Maurins lo sec con vit l'aure baissade 
A escarit a V. cens de maisnade 
K'el sap cauzis de fort conpaigne ausade, 
Tos de Peride e d'Eissent sa contrade,
Ki sont a Fost a mige nuit passade.
Lai fes Maurins lo coms une bofade,
K'en Fost al rei es intras a celade.
V sont au lui de conpaigne privade: 
Folque e Renelmes e Pons de Pierelade 
E Alerans lo Baivers d'isle Fade,
Ki vai ob els une ensegne enlachade.
Lo trap reiau conuc a l'esclairade 
Ke li carboncle fan entor per la prade.
Li mil Ingles ant l'autre nuit veillade,
Cui fu al seir la gaite comandade; 
Endurmi sont per prat a la rosade 
E ac cascuns s'ace las lui pausade.
Quant Maurins vit l'eskergaite colcade,
Al leit del rei ac sa lance lançade,
Lo cobretor trencet e la felçade,
Ki fo de porpre e de samit olbrade,
El prat las lui n'a mes une braçade.
Kant vit lo reis lonc sei l'aste passade, 
Cuide per veir que sa mors seit parade; 
Tos nus cobret son escut e s'espade.
Li canberlenc saillent a la mesclade; 
Folque feri Oelin de Belnade 
El tos Renelmes Malet de Val Penade 
E Pons Begon d'oltre la mar salade;
E Alerans ac s'e[n]seigne baissade,
El pes Beraut ac sa lance fremade,
Mort lo crabente arrer en la coirade,
Des canberlens ant la cambre librade, 
Katre en ant mors, Frans de bone linade. 
E ob aitant es lor gens adunade;
El cap de l'ost fant lor esporonade 
Metent lo foc a la lune colcade 
E fant lor graisles sonar a la menade, 
Come si fus grans bataille jurade.
Maurins s'en is e ac sa gent jostade; 
Corteisement l'a la nuit cadelade,
E sans mazans c'on oie a laironade, 
Abans que l'os se sie ramenbrade.
Lo fils del rei ac sa broigne endossade, 
Son elm laçat e s'enseigne fermade;
Una conpaigne en es ab lui cobrade.
Dreit vers Peride encalcent per l'estrade; 
Aiquele terre ac Maurins obliade,
Ke vers lo Lans a sa resne virade;
Al port d'Eissent er a l'aube esclairade.
# |
Lo fils del rei encalce per fadie;
Mais as seus fu e tornas e gaudie
E sans conjat coms lo rei non desfie.
E sunt III cent tuit en une parie;
Cent n'i remainent qui cuident far bauzie 
A don Ponçon, viscomte de Tubie,
Ki ac al Lans tor e sale e lestie 
E par las rues par tot erbergerie,
E n'i ac home de lui casas non sie.
Cel los retenc e sa moillers negie,
E donet lor son aveir sans faillie;
Destrers lor done e palefreis d'U[n]grie,
Aur e argent e altre manantie;
Trestote l'os es par el esbaldie.
El coms Maurins vers por[t]d' Eissent embrie, 
L'autre conpaigne encontre e[n] mi sa vie, 
Non n'i ac un que non bais e non rie,
A obs Falcon los ferme e los plaidie.
Bertran apele qui l'escae lor devie 
K'el trais la nuit de l'ost ab l'esclarzie.
Aisin lo raube lor a Bertrans partie.
Grant aveir done e pramet e afie,
Fai los jurar sorbre sant Jeremie 
En dreit Falcon tostens mas seignorie,
E ab son oes se de lui de faillie.
Lo Far lor passe lo ponteners Garsie;
Dessos lo Lans en la prade florie 
Sont ajostat ab altre conpaignie.
Tote la gens es encontre els issie,
Eis li Enfrun qui sont plan de felnie;
Ben sont vint mile dont la vais es garnie. 
El coms d'aveir e d'amor les convie.
Assas ac Falsc a cui face fulie 
De cavaillers, e sans mot de mentie 
Ben sont III mile de fort conpaigne ardie ; 
E cascuns d'els ac sa broigne vestie,
Son elm laçat e s'enseigne fremie.
Tant par se fient en lor cavaillerie 
K'il ne redoltent c'on rien los desconfie; 
Proc virant l'ost entros qu'a merques die.
# |
Al ben matin, quant l'albe pert el tron,
Lo reis fai motes e sont ben de saison. 
Cent graisle coment per tote l'ost en son 
E sont cueillit li trat el pavillon,
Auent la messe de l'abat Nevelon.
E puis apele Galeran e Sanson;
L'uns es sos cas e drus de la mason,
E l'autre fils a conestable Odon.
"Per lo reiame poignes ab esporon,
Mon rereban fait cridar abandon
...
...
# |
...
...
"Anc tant grans plais non fu tant leus a far.
Mais lo maiors devem premers menar,
A sa niebode lo fazem essegar,
C'on son parent non deu desiretar.
Com eu venie per lo peril de mar,
En isle Fade me fest Dex arribar.
Lai li fezie mon catenc afiar,
E baillet m'en un son dru bacelar,
C'es Alerans qu'aves auit nomar,
Ab taus vint mile per l'anor guerriar:
Tos lo sorderes sab ben torneis mesclar.
Tant com mos cor pora armes portar,
Non aurai reis ribere ni cachar,
Tros el reiame li face deviar 
E par mi loc partir e meitiar,
Comte per comte e duc per duc lassar,
Citat per altre e castel per son par,
E saigrement contre un autre jurar.
E Falcon face sos covens autriar,
Ke pos sa mort lo veiem coronar,
E pos Bernart a Viane acuitar,
K'a son linage lo vimes achatar.
E de meus plais non ac mais a tarzar, 
Bedem mon feu qu'eu li vole achatar;
S'el m'a penac e m'a fet trabellar,
A mos feus creistre e ab aveir donar 
Me pot ben l'ire tote del cor getar;
E s'aiço non, tros qu'ai sorbredurar 
Avem la guerre c'uns non pot desmesclar: 
Pos serem mort entre mei e Aigar,
Vos e Bertrans en pores pro trobar."
Lo fils del rei s'en enquet aïrar,
Mais non o poc a sa guise menar:
"Per Deu, Maurin, ben l'ai auit contar, 
Que vostre orguels non poc om deportar, 
Orgueil en guerre et orgueil en gabar;
En tota ren vos fai orguels sorbrar;
Ja eu non muire tros eul' face abaissar,
Si ferai eu, si Dex o mi lais far."
# |
Lo fils del rei parlet com aïros:
"Per Deu, Maurin, ben es gaillars et pros, 
Saibes de guerre e d'afar trabillos 
E vers lo rei fel e contralios.
Vostres fiances ne li valent un tros,
Non li tenges saigrement ni somos.
Si vos per force li fais d'un roine dos, 
Ben es de lui segner e cabaillos:
Kar non vos menbre de n' Alaric lo ros 
Ki ere coms rix e miravillos
E fu pendus, kar fu trop orguillos
E fes el rei quant en fu poderos.
Vos es de guerre e d'ardit coboitos,
De cavalcar fers e volenteros;
Mais ans un an vos on vira si blos,
K'en remandrant ist assaut perillos;
E a Peride seres tant encombros,
K'eu tenrai siege, e non seres escos,
Tros a marce vos liberres a nos ;
K'eu sui tozes e vos es plus dios,
E seres mais pesans e nouillos."
— "Dex", dis Maurins, "com parle ben kis tos,
Cavailler fore, se d'avol lin non fos."
Aitant Sicars n'aduis per l'aigue jos 
Los pres qu'el solve en vint bateaus coitos.
Cel los en maine e vai s'ent pesanços:
El e Maurins non partent amoros.
# |
Lo fil del rei es tornas a son paire,
L'orgueil Maurin li enquet a retraire:
"Per ma fei, segnre, Maurins es bobenchaire, 
De vostre anor vos cuide tot fors traire,
E del reiame vol dos parties faire,
Kel divisaz ab la fille ton fraire;
E Falque er reis e non targeret gaire,
E de Viane coms Bernars l'ordubaire.
A tota gent l'auem cridar e braire:
'Ki rei desfai, que ben es enperaire.'
'A vostres comtes es taus espaventaire,
Corne senglars entre lebrers a Paire,
Eel plus ardis ab lui non s'auze traire;
Tot saus los prent con Lonbars son conpaire. 
A vos meeus es tant Falc guerroiaire 
K'anc non tolgues ni castel ni repaire,
Ans vos toit el lo Lans et Bel Veiaire 
El port d'Eissent el castel de sant Caire.
E a Peride serai puis ostejaire,
Ke de bataille non mi er contrestaire. 
Mandas grant ost e sias lars donaire,
E eu serai guerries e cavalcaire.
Fazem li blance, si li aven fet vaire,
K'al cap de Pan non sie taus gabaire."
# |
Quant aut lo reis la solte de vertat,
Molt n'a lo cor pesanços e irat,
Mais non er ja conogut ni parlat,
K'el non vol perdre de sos comtes lo grat: 
"Per ma fei, fils, ben aves plaidiat 
Quant per lor pres sont li nostre librat.
Eu e Maurin avem molt guerroiat;
Ane parlement non vi mais ajostat:
Dis mile homes del mils de mon regnat 
Erent tuit viu quant d'aiço fu mesclat,
Ki puis sont mort, e li altre sont nat,
De que Maurins a auques lo peçat.
Mais si Deu plas, per vos serant venjat."
Fait demandar lo prior e l'abat,
E il repairent, que hui ant repairat. 
Cascuns cavalje un cras mur sojornat,
E cascuns porte un girfalcon mudat,
Un palefrei ant de grudes carjat;
Gent sont vestit e sont ben conredat, 
Bliaus de paile, cemise de cendat, 
Calces ben fetes dont son estreit calçat; 
Un mantel gris ac cascuns afublat. 
Denant lo rei sont jus jambe aterat.
Se dis lo reis: "Tos vos es autriat, 
Kanc k'avias quesut ni demandat;
Ke per Maurin seres quite clamat.
Ici vos soil, sans engin recelat,
De quanc qu'aves ne plevit ne jurat." 
Trais de sa borse I. besant reondat, 
Rent li per solte, car si ere ostajat.
E ac VII comtes qui avant autreiat 
K'om Velavent lor aduis enselat 
E lo vairet d'Aquillant l'abrievat.
Lor blans osbers et lor elmes gemat 
Lor sunt rendut, cui que fuissent donat; 
Escus e lances, aiço lor es canjat 
Altretant bon, que non es sordoiat.
E il andui se sunt de joi armat;
E quant il s'arment, sunt ades raisonat, 
De per lo rei lo grant plait presentat: 
"Se volias estar en ma feltat,
Kascun de vos darie une citat
E cent castels de cui fuissies casat."
Ce dis Beraus: "Trop i aves tarsat,
Kan d'oi annant estes afianchat;
N' augras bon plait s'en auguissies parlat.
Pos per Maurin em soit e aquitat,
De son captenc em franc e adurat.
Tot nostre aluet nos aves abaissat;
Mais si nos viure podem un an passat,
Ja non ires del gaaig al marchat."
— "Dex", dist lo reis, "molt i fai grant foldat 
Cil qui nurrist lo basto ab ques bat.
Le jor quem fos rendus pres e liat,
Vos deugras essre a las forces levat;
Mais s'eu ja mais n'avie poestat,
Per vostre dan m'aurias chastiat."
Aitant montarent e vant s'ent sens conjat;
A esporons sunt al pont avalat.
L'autre abat ant, Francon, deschaenat,
E tuit li monge sont fors des laz jetat:
Lor bon cavau e lor osberc safrat 
Lor sont rendut, mais greu sont ajostat.
A tot s'en vant e sont aseürat 
Desci qu'ai Lans, o ant lo port passat.
Kant Franques vit Beraut contremontat,
Son dreit segner e son ami privat,
Descent a pie e venc a lui per prat,
Rent li la croce e ac lo enclinat:
"Ici vos rent tot quant m'aves donat,
E rent bon grat, non i ai afolat 
Obedience ni autre a voluntat,
Ke en l'enclaustre tornerai al mandat,
A Rocelaure dins le mur batellat."
E Aulivers gorpi son priorat 
Brun son segner, cui l'avie baillat. 
Escos lor libre un calant enjonchat, 
En que il sont tuit ensens assegat; 
Al pei del Lans sont al mur arribat.
# |
Escos los guide en Paigue per graver 
E torne s'en, el e seu mariner;
E cil s'en intrent per le borc osteler 
Dedins les murs del Lans en un verger,
O Maurins parle ab lo son fil Garner.
Kant vit Beraut, son abat dreiturer,
Levet vers lui e baiset lo primer,
E puis Brunet ab lo talent leger.
Asses las lui e marces lor refer,
Ke anc non forent traïtor ne baufer,
Nels plais del rei non volgrent escolter. 
Pello Francon tornet son consïer,
Abat desfait Papelet per gaber:
"Kant vos laissas traginar cell autrer,
Erent sos vos tal VII cent cavailler,
Ki tuit montavent per vostre messager:
Hui non aves nis un sol conpagner,
E es grans dels d'aital gonfanoner 
Ki lo matin poc mandar un miller 
E al mei di non mais son escuier."
Trait son gant destre e a Francon profer: 
"Menbrant vos doig sorbre l'aigue de Cler;
La tors es aute e sunt grant li soler,
El pans el vins e la chars el celer,
E a to jors IV cent estager,
Tuit bons per guerre e darmes presenter;
Vos portas conge, mais cil en sont sorbrer,
K'a totes coches se fan contar dobler,
Cent per dos cens se metent volunter;
E par la rue sont bien dez mile arcer,
Ki servent aus de boivre e de manger,
E per l'arberge lonc la rive de mer,
Kar non arie forment ni destorber.
Lai tunt mil braines, e lai mil egecer,
E cent gorrin trestuit salvage e fer,
E mil polan qui tuit serant corser;
Lai se solient anar mi soldader;
Tot vos o don quite sans encombrer,
Ke tant servise m'aves fait bon et cer."
— "Seigner", dis Franque, jamais once non quer 
Ni d'altre aveir vaillant I sol dener,
Mais sol mon cors e armes e destrer,
K'obedir vueil l'anor de mon mester."
L'abes levet de genois en l'onbre[r]
E pres lo don e lo gant ab aur mer.
Francon demande per non de bobancer.
Ce dis Maurin: "Uimas vos cuit disner
Per los ostaus si com es conpaigner."
A ... pars, lai chantent cil jogler,
E ab ... dis pe ... abler.
... de laitras lai bruit a baratrer.
... los dis, n'i a joc fementer,
Tant estreit n'issent ni coignut lo desrer, 
Frais remasent li privat conseiller.
# |
El verdïer sos un auliv foillut 
Parlet Maurins, e sont ab lui soi drut. 
"Seigner", dis el, "ben nos es avengut, 
K'a grant dolor avem lo rei vencut 
E grant avoir cobrat e retengut,
K'a tos jors iermes XXX mile a escut. 
Er cavaljem a Tubie a saubut:
Ans que li comte sient aperchobut, 
Podem aveir VIII jors siege tengut.
Com m'aurias onrat e erobut 
S'eu sos ... . aurai a fort jagut.
Per tot tenrient li grant e li menut,
Mei per pujat e lui per descendut.
E s'eu fas tant que en sa terre mut,
Lai venrant tuit mi venador barbut,
Per la forest escoltarei mon brut,
Ke pos ma mort sera dit e cregut.
Kant a Tubie aurai mon trap tendut,
Tuit li repaire mi serant sens rendut:
Si Fauc avie, Montros e Feragut,
Grant part aurie del regne conquesut.
Per un bastart d'altre terre vengut 
Cuidarent estre tuit en pas remasut,
E per sa lance que non ant atendut 
Nos los dotem, mais non o ant valgut,
Con nos avem lo Lans per els perdut. 
Anceis verram lo rei si confondut:
Tornera s'ent en la. terre dun fut.
Tal sunt par lui en orgueil encregut,
Ki par mes mains en seront tuit pendut." 
Aiquel consseil ant bien tuit entendut: 
Auquant lo laudent e auquant n'estant mut, 
Mais taus l'autrie cui sera car vendut.
# |
Seguentre lui parlet sos fils Bertrans, 
Levet en pez e tenc plejas ses gans 
"Aiques consels es proece e bobans 
E es corages c'onques non fo tant grans, 
E si ben sap que i agre tos dans 
E ke lai perdes mil cavals alferrans;
Per tot aiço non laissar que n'i ans,
Kar retrait er d'ui cest jor en cent ans
Al rei Aigart e a sos eritans,
Kel coms Maurins, pos fu vils e ferrans, 
Jac sorbre lui e tint sa terre a pans.
Tu as tos tens guerroiat ab engans 
E fais encontres e assaus perillans;
Mais cavaljaires fos tans et guerrians 
K'enquer en es vers tos sens redoltans,
E deis ben essre ryc bar d'aichi enans,
Ke faces ost e que siugues los mans,
E pos pausar de paines e d'afans.
Ke tant as homes e nebos e enfans;
Si a Tubie pos esser ostoians —
K'es set jornade chai es vergers davans — 
Reis en er Fauques o eu tos fils Bertrans, 
E lo plus frans, n'er iras e pesans,
E lo reiames per tot miravillans;
E quant ores que trametra sos mans 
Per ajostar los Ingleis abs Normans,
E tu t'en tornes a Peride o al Lans. 
Garnissem nos de fais et de sanblans,
Car si sa force nos sor e mal talans 
Ke el nos segue, ja plus jen non demans, 
S'el de bataille II jors i est pausans." 
Aiquels consels non sera mais tardans,
Si ol consent lo Baivers Alerans.
# |
Seguentre parle Renelmes li cortes:
"Maurins ac dit tot aiço que mils es,
Trop bon conseil; si trop greu non fu pres. 
Anuit estam as ostaus des borzeis,
E lo matin coment li graisle espes 
E port l'e[n]segne Alerant li marces;
E anuit sient C message trames 
(E lo matin cornent li graisle espes 
E port l'e[n]segne Alerans li marques,
E anuit sient C message trames)
Per ajostar las naus d'aiquest paies,
E passent Guir as pors de Marmones 
E armem nos es pras del canp Gresles. 
Aiqui paresce qui bons cavaillers es :
Face entresains as dras sarazines 
E corbretures e gonfanons d'aurfres,
Ke bons vassaus a sos armes pares,
E port cascuns does lances u treis,
Ke IV jors durera li torneis.
Droit a Tubie nos en guit lo naves 
Desos le port Garin lo Landones;
S'i est lo reis, sie tant fort reques 
Ke ne li vaillent ni Normant ni Engles,
Ke per la porte intrem, mais ben li pes.
Pos herbrejem es vergers Godafres 
Entre le mur el valat el defeis,
E estem lai XV jors u un meis.
E quant virant que serant sorbrepres,
Si manderant los Irians els Gales 
Per nos conbatre, que iras er lo reis;
E nos de jau conbatons nos ab eis,
Ke sans bataille non virame conques.
# |
Seguentre parle Ascelines li Fris,
La caire ac brune e ac perclar lo vis, 
Grans per espaules e per range escabis,
E ac vestit un bliaut de samis,
E fun calchas estreit d'un paile bis 
E afublas d'un tiret e de gris:
Bon conseil done Maurins, lo coms marcis, 
Se le segues e ja non s'en partis!
Movem de chai ans que sie midis,
Pos cavalcem a Tubie la cis.
El torneis sie fors e fers e escis 
E aempras per nos e sorbrequis.
Pos arbrejam al moster san Eudis 
E estem lai en ost sorbr'els set dis;
E se Deus puis de perde nos garis,
Del retornar sui molt volentadis:
Ke lo reis es rix hom nominatis 
E cobrara la gens de son païs,
E non poc essre quel reis ja sie assis;
Ans d'un ostau sia fort la espris 
Er el tos temps vergoignas e onis."
Diient li autre: "Ascelin, bien o dis."
# |
Seguentre lui parlet l'abes Berars,
Dis son talant con pros e con gaillars: 
"Cavaljar pos, Maurins, mais non o tars, 
Ke las os sont parties per C pars,
Manes taus geldes, si pros ies ni ausars, 
Ke non remaigne ars ni lance ni dars; 
Kel reis es tos fel e ros e gaignars,
E sos fils sap de guerriar grans pars; 
S'el s'ert retrais desci aices Lonbars 
Ke mais a force non caces en sos jars 
Desci el fu cregus li fils bastars.
Cil qui nol laue de parlar es coars?
Tuit o autreient mais lo vescomps Sicars.
# |
Seguentre parle Draugue l'aperçobus: 
"Maurins, cavalge e garde non o mus: 
Ke lo reis es mermas et confondus,
E seu vassau ant lor cavals perdus 
E l'autre aveir que çai es remasus.
Abans que sie amendas e rendus,
Ni el de ren cobras e revengus,
Jas sorbre lui e despoille tos nus.
En longes terres er lo blasmes sabus 
Ke sorbrel rei jas Maurins lo canus.
Se ben i pers, si seras erobus.
# |
Seguentre lui parlet Folques dos moz: 
"Maurins, cavalge, u non sies ja pros;
Er en pos moure grant ire e grant coros. 
Maine ta gelde els borjois els noos,
Ki lor enpirent e les fons et les pos,
E tu erberges es verdïers de sos 
E laisse corre tos fils e tos nebos,
Ke pechoas n'ert bons castels e ros." 
Autrias fore se fos auis per tos,
Mais el er raus e ac pauque la vos.
# |
Seguentre parle Alerans li Baivers,
Li pros, li saibes, lo bon confanoners,
Ki anc non fo bofars ni trop pariere:
"A don Sicart es tos mos consïers,
K'el es de cor saibes e conseillers 
E en bataille ardis e faisenders ;
Croire lo deu de conseil uns enpers.
Se lui plogues que lui non lau esters,
Bon veder fire de Tubie els clocers 
El torneis fos lo retors volunters;
Ke lo reis es fors hom e bons guerrers 
E sos fils tant de maltalant legers,
Ke manderant de cap lor ostelers,
E a breu jor viram los arengers.
E nos aiqui en eis aiquel gravers 
Siem armat a lei de cavaillers 
E fazem rancz de geldes e d'arcers 
Ke ja del Lans non veient los terrers, 
Kant dins de nos aura cent es destrers." 
Dient li autre: Ben o dist lo Baivers.
# |
Des quant Sicars los a tos escoltas,
De maltalent es sus en pes levas:
"Ahi, Maurin, com es mal conseillas, 
De tos consaus t'ies en jovent tornas, 
Kar tuit te dient, Maurin, car cavaljas! 
El non se gardent si es sens o foldas; 
Car s'eu en fuisse cregus ni escoltas, 
Espiessem, car grans es li regnas,
Un des rix bors o de las fors citas,
E fuissem i ans c'om en fos selas,
E preïssem aur e argent assas 
E mus e mules e destrers sojornas,
E vair e gris e bons pailes pelas,
De quei tu fuisses rix hom e assazas:
Una grant part de tos ambars paias;
Kar se tu vas a Tubie e i jas,
La o reis est, ers desconfis tornas;
Tu l'as jurat fiances e feltas,
E vie e menbre que ja nol prenjas,
E si mes siege, si nos non a dannas, 
D'aiqui enant seras sos parjuras,
E ai pavor que Dex t'en sie iras:
Ke non es dreis quel reis sie asejas.
Mais tant t'esforce ta male voluntas 
E tos orguels e tos sorbrepensas 
Ke tu iras, ja mos non er canjas,
E eu ab tei, ja soit ce que nom plas.
S'eu remanie, ferie que malvas;
Mais lent irai vers quant venrai vias:
Ke lo reis es rix hom enpoestas,
E cobrarant soi home de tos las,
E er de cap sos rerebans cridas,
Que non remaigne hom vis de feme nas;
E sos fils es tant pros e tant menbras 
K'ans non partra tro se sie venjas.
E s'i perdes, ja non serai blasmas,
Ne del gaiaig non vol esser laudas:
Que li gramaire diient e li clerjas 
K' orguels non chai desci qu'es aus montas; 
Mais atant es d'omes apoderas 
Ke tos jors n'as XXX mile d'armas.
Ja non garras ni esteras em pas 
Desci en sies a mesure tornas,
A does mile qu'en as de tos casas."
Lo consaus part, que Sicars n'es forzas.
Tro a tierc jor en er alcuns iras.
# |
Li consaus part e il vant arberjar,
E al matin fant les graisles sonar,
E Maurins fait al Lans son ban cridar,
E si el fai, non poc arreir restar.
Falcon comande sa ost a cadelar 
E a Bosun lo[s] premiers a guidar.
Sos le castel passent al pont del Far,
El camp Gresleis lonc la ribe de Clar. 
Aiqui viras tant bon vassaus armar,
Tant blanc hosberc e tant elme laçar,
E tante jupe vestir e afublar,
Faites de paile e de gris e de var. 
Maurins los renge, qui es rix hom e bar; 
Mil n'a premers escarit fet triar,
Ei a Tubie lor irant l'assaut far;
E Alerans fait l'ensegne portar;
Perdreit sa dogne qui lor aut calenjar.
V mile elmes fet seguentr'els annar 
E sa bataille a present cavalcar.
El fils del rei, a la maisnade Aigar,
Estait de nuit sor la ribe de mar,
O en las naus fet son castel fermar 
As nautoners, que non laissent desfar 
Ki a son siege se puisse recobrar.
E a la lune, al premer jau cantar,
Dreit vers Tubie s'en enquet a annar.
Ans jor se met en les aies gesmar ...
El reis Aigars comencet a parlar:
"Franche maisnade, tant vos voldrai pregar 
Ke m'aiudes ques honte a venjar.
L'ost m'aves fait quem deves per mandar, 
Mos soldaders vos volrai apelar P
er mon aveir que m'annes aiudar,
Si en vos met costume d'amendar.
Eu serai lars de mon aveir donar.
Tot mon tresaur vos voeil abandonar,
L'aur e l'argent vos ferai aportar 
El vair el gris els pailes desplejar."
E el respondent: "Bon es a essaiar."
Aitant venc lor Ganiel lo juglar,
Ki vit la nuit Maurin Guire passar 
A tant grant ost que non la pot esmar. 
Tant a cochat son palefrei liar 
Ke mors cadet a las noves contar.
"Deus", dis lo reis, "tant vos dei aorar, 
Don, per los tors que t'ai fet, non laissar 
L'orguel Maurin ke nol face abaissar,
E lo meu drec sabeir e demostrar."
Atant descent corent sei adobar;
Coche en er faite, non o quer mes celar.
# |
Ins en las aies de la forest d'Armite 
Sont descendut en l'essart d'un ermite, 
Ki lor dis messe sagrete e benedite. 
Non i ac un s'aumosne n'i aufizte;
Lai penitencent e parant sa carite;
Taus s'es confes qui pert le jor la vite;
Al rei non nuis, pos sa terre en aquite.
# |
Ins en las aies s'arment tuit apresente 
Aiqui viras tant obre cobinente 
D'osbers e d'elmes e d'altre vestimente.
Lo reis los renge a la bone esciente;
Ab un poncel d'une aiguete corente 
Trais son cenbel sans gab que l'ai om sente. 
Sos fils lai passe premers, caire riente,
A tal ardit que ren non l'espavente,
E sunt ab lui tuit menbrat mil e XXX;
Ob Alerant penra ancui contente.
E l'autre escale mane dus d'Aiguilente 
El Landoneis el palaïn d'Artente;
E sunt V mile ab elmes senes mente.
E lo reis mane altre gent conessente 
D'une conpaigne e forte e conbatente;
Fore del bore cavaljet a parvente,
En la ribere es d'una legue gente.
Sai co es cause e Deus la lor consente; 
Ensegne blance n'ert vermeille e sanglente,
E plorera maire e sor e parente
E de lor drus per altre ben volente.
L'une conpaigne n'er irade e dolente,
E l'altre rice, anorade e manente.
# |
El canp Gresleis, lonc la ribe de Claire, 
Viras Maurin tant gente escale faire.
Els primers guide Bos e Folcers lo laire,
E Alerans los cadele, el poignaire,
E l'autre escale Beraus e Bruns sos fraire, 
El coms Bertrans, qu'es de coche enperaire 
E sab de guerre e molt es debonaire;
E a man destre vai Bec de sant Ylaire,
A quatre cens de Monblanc lo repaire,
Ki sont tuit blanc, li fil come li paire,
E sunt, le jor qu'el naissent de lor maire, 
Blanc lo caval, c'un sol non i ac vaire; 
Ensaignes blances de porpre de Monchaire, 
Pauque conpaigne, mais non es ja belaire, 
Ço es aiquele qui non fuït anc gaire. 
Franque es d'aiquels segner e capdelaire, 
Cui los donet Maurins lo bons donaire;
Ab lui Sicart e Enriz de sant Daire,
Vit la bataile que non la poc desfaire,
Kar vengut sunt a lanchar e a traire;
Sin ac coart, molt s'en voldrie raire.
# |
Lo canps Gresleis non es estrans senters, 
Ans es ribere de pras e de vergers.
Cels dechai guide Maurins lo bons guerrers,
El reis los altres, qui es fors bataillers. 
Cascuns cenbels es de mil cavaliers,
E en cascun a doe mile arcers.
L'os Maurin guide Alerans lo Baivers,
E de lai venc lo fils del rei premers. 
Baissent los lances els gonfanons enters, 
Vant se ferir per escus de quarters.
Li cop puissent des bons gonfanoners 
K'al fil del rei n'es sanglens li bragers 
Del sans del pis ki devale tos clers;
E lo sons cops fu fers e sobrancers 
K'anc Aleran non val osbers doblers, 
Parmi l'escine non pas oltre Pacers,
Mort lo crabente entre paus aulivers. 
Grans es la perte els dams els destorbers 
Ab oes Maurin e ab tos sos maisners;
En isle Fade n'ac grant doels e pleners 
Per la reigine e per set C millers.
Ivon de Besnes la jete mort Folcers,
Dont estral rei libras grans enconbrers, 
Non aveit ferne ni non laisse eriters,
Mais de sos armes ere bons faisenders, 
De cent castels ben acrec sos enpers. 
Vant sei ferir Bos del Lans e Mivers; 
Andui s'abatent des bons cavals corsers. 
Sonnent li graile e mesclent li caplers: 
Nol poc sufrir coars ni lauzengers.
# |
En la ribere Claire del canp Gresleis 
Viras mesclar un fort estor espes.
La non efange encontres ni torneis. 
Fraignent los astes per escus quartereis, 
Ronpent ensegnes de pailes e d'aufres, 
Falsent las lances los osbers tiones,
Trencent los elmes li bon brant vianes; 
Tal cent n'i caient ab oses de corves, 
Mort e nafrat c'ans ren non sap lo ses. 
As vis sab hon con force lor pares. 
L'abes Beraus, lo prios Bruns ab es,
El coms Bertrans e Folque l'Espanes,
E sunt V mil sans conte de bordeis;
E de la venc Garin lo Landones 
E d'Aguilant li pros dus, li cortes; 
Baissent las lances e vant ferir manes: 
Ben n'i aura que de mors que de pres.
# |
Entre Bertrant e lo duc d'Aguilent
Se vant ferir andui de maltalent,
Ke do[i se] falssent li osberc jaserent;
E Bertrans n'a lo gonfanon sanglent,
El dus la plage non presere nient,
Mais aiço prese que estre grat descent.
Folque lai joig ab lo marcis d'Artent,
E Beraus Tabes al Landones s'atent,
E Bruns sos fraire lo Leoneis perprent; 
Fraignent los hastes per grans cops maintenent, 
Ab les espades fierent espessement,
E ab aiques n'ajostent tal VII cent 
C'uns n'i coignuc amie ne ben voeillent.
Ki trobe mort ni fraire ni parent,
Nol met en plait de son confessament,
Mais poig enant per penre venjament,
E cascuns d'aus ab sei modes entent
D'aital peril com eisse a gariment.
Lo traverser los socorent poignent 
Cil de Montblanc e li Vermeil d'Artent.
# |
Es canps Gresles, desos los puis pelas, 
Ec vos los Blans els Vermels ajostas. 
Ode el vermels a sos bornes guidas, 
Katre cens elmes de Montvermeil jetas, 
Tos de castel e sos homes privas,
Ki ant vermeilles las caires e las fas, 
Los iels vermaus e los mans e los bras, 
E es vermaus cascuns, despos fu nas;
E ant vermaus cavaus entresegnas, 
Osbers vermaus e de vermeil safras, 
Jupes vermeilles de pailes entaillas 
Espades chaintes a pons vermals damas, 
Escus vermels e de vermeil boclas, 
Elmes vermels ant en lor caps lachas,
E ensegneres vermeilles de cendas. 
Odes, lor segnre, s'ere hui matin vanas 
K'anc non fuï ne non fu encalchas.
Hom ere al rei e plevis e juras,
Mais per sa coche non sera ja mandas, 
Non li dec os ne services taillas,
Mais sil reis es vencus ni vergoignas 
O ac perdut o es arrer tornas,
Kant el lo sap, el deman es venjas,
O per bataille quant es sos bans cridas,
E seu mesage que ja sie renjas,
Quant il o auent, si s'arment per palas 
E fant socors tost e ben e en pas.
Ja per lo rei non sera uns renjas,
K' ab lor talent vont per canps e per pras, 
O lor seigner los mane com lui plas,
Odes premers de son elme enbronchas,
E cil l'estraignent as flans e as costas.
E de lai Franc, lo derrer des abas,
Mane los Blans que Maurins l'ac donas. 
Baissent las lances, els gonfanons frainjas, 
Vant sei ferir per escus coloras;
Andui s'abatent des destrerç sojornas,
E li socors esporone d'ans las:
D'aiqueste part fu Monblans escridas,
E delai fo Montvermaus essauças.
Cil sont vermeil come feus en fornas,
E cist sont blanc come neis sorbre glas?.
Ec vos los Blans ab los Vermaus jostas, 
Aiquis estors es fors e aduras.
# |
Lai o s'encontrent li Blanc e li Vermeil, 
Fraignent los astes mantenent li donzel,
Ab lor espades adurent lo tornel 
Ke sont trenchat elm e col e cabel;
E kant s'abatent, partent sei per caumel, 
Pos se conbatent sol a sol a parel.
De son segner a cascuns ques coreil 
Ke cent n'i morent fors Simon de Canpel;
K'anc uns non ac ni garde ni pervel 
Essre la lande e l'erbe et le solel 
Ke obs lor agre uns des signors d'Orel 
Ki lor donere a lor anemes conseil.
# |
Des quant s'encontrent li Vermeil e li Blanc, 
D'aitant pauc d'omes tal estor non vis anc. 
Andui s'abatent, Ode el Vermaus e Franc, 
Pos se detrencent los pis, lo vente el flanc 
E pet e poig, de coi sunt clop e manc.
Tal cent n'i caient c'uns non es en son banc 
Per negligence, car non es quis estanc.
Tot lo caumil viras vermeil de sanc.
# |
Quant li Blanc virent que Franc es abatus 
E li Vermeil que Odes es cagus,
Vant sei ferir mantenant pels escus,
E ab lor brans de lor espades nus,
Trencent lor caires de lames e d'agus;
Tal cent n'i caient c'uns non er raïmus. 
Grans er li dois quant cis plais er sobus 
De las vermeilles, que lai perdent lor drus, 
E de las blances qui i rant molt perdus. 
Maurins cavalje e sa bataille adus,
E delai es lo reis Aigars vengus.
Baissent los lances els gonfanons vosus 
Lor blisons trencent, lor osbers n'an menus. 
Tant fort l'enpains Maurins lo viels canus 
K'ansdos los caingles el poitrail es ronpus, 
E per la crope n'es lo fus descendus,
Mais tos en pes remas en la palus,
Ere fu tos cobras e retengus.
Aiquest estor es molt bon conbatus :
Non er a onte Maurins hui mais vencus.
# |
Quant li reial virent quel reis fu jos,
Per sa maisnade fu durement escos;
Lai jambe-a-terre Mile, lo dus d'Auros,
Lo rei cobreit el liart balçant ros.
Pos viras faire tant cop miravillos,
Tant blanc hosberc e tant elme treros,
E tant donzil desrocat vergoignos,
Tant aste fraite dont vant vers cel li tros. 
Parmi la presse vai Bertrans pesanços, 
S'espade traite qui fo al rei n' Anfos;
Des treis Jausbers a manes mors los dos, 
E il n'ant mort Austreget l'engignos.
E Sicars venc sus en Liron brios 
E vait ferir Rater de Mont Simos,
Un conestable de la cort cabaillos,
Mort le crabente el prat qui fo erbos.
Pos dis Maurin dos mos contrarios:
"Viels beubancers, sobrancers, orguillos, 
Ancui seres vencus e vergoignos.
Mal o fet viels qui creit conseil de tos,
De grant riceses n'esdevenc sofraitos.
Ki les lor vei venir pausas e pros
